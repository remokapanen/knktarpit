# 2024 

Vain yksi tentti wikissä, muita blokkeja ei tarjolla. 

Vanhoja kysymyksiä oli 19, joten tässä vain uusia kymyksiä nyt 31

## Lapsen kuorsaus ja uniapnea: mikä väittämistä pitää paikkaansa?

- a) Lapsilla voi esiintyä uniapneaa vain infektioiden yhteydessä
- b) Unihäiriöt lapsilla voivat aiheuttaa käytöshäiriöitä ja ylivilkkautta
- c) Vastasyntyneelläkin voi esiintyä kuorsausta, mutta se häviää ensimmäisten elinkuukausien aikana eikä vaadi toimenpiteitä.
- d) Lapsen sosiaalisesti häiritsevää kuorsausta pitää hoitaa, koska infektioiden aikana se pahenee ja johtaa päiväaikaisiin oireisiin, kuten oppimisvaikeuksiin.

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      b

Lasten unihäiriöt, mukaan lukien kuorsaus ja obstruktiivinen uniapnea, voivat johtaa päivällä ilmeneviin neurokognitiivisiin ja käyttäytymisen ongelmiin, kuten tarkkaavaisuushäiriöihin, oppimisvaikeuksiin, impulsiivisuuteen ja ylivilkkauteen. Eivät niinkään aina ilmene klassisena päiväaikaisena väsymyksenä kuten aikuisilla. 

a: Lapsilla voi esiintyä uniapneaa infektioiden ulkopuolellakin; johtuu useimmiten risakudosten hypertrofiasta, jota infektiot kyllä usein pahentavat. 

c: Vastasyntyneen kuorsaus ei ole automaattisesti harmitonta ja vaatii arviointia. 

d: Sosiaalisesti häiritsevän kuorsauksen hoito perustuu oireiden ja löydösten vakavuuteen, ei pelkästään sosiaaliseen haittaan tai infektioiden yhteydessä pahenemiseen. Jos lapsi kuorsaa  jatkuvasti ja äänekkäästi on kyseessä todennäköisesti suurentuneet risakudokset (todettu tai epäily) ja se voi olla aihe lähetteelle ESH. Jos oirekuva on lievä, voi hyvinkin jäädä seuraamaan tilannetta. 
  </div>
</div>

## Pienellä lapsella ylähengitystie- ja korvalöydöksiä 

Vastaanotollesi tulee 1.5-vuotias lapsi, jolla on ollut ylähengitystieoireita viiden päivän ajan. Tänään lapsi on muuttunut itkuiseksi ja alkanut pidellä vasenta korvaansa. Tutkimuksessa nenä valuu räkää ja hänellä on kolmatta päivää kuumetta 38,1 astetta. Lapsi on touhukas ja kovin kiinnostunut stetoskoopeistasi. Välikorvassa näyttäisi olevan molemmin puolin eritettä, tärykalvo on samea ja pullottava ja heijaste on hävinnyt. Mikä seuraavista on lapsen ensisijainen hoito?

- a) Parasetamoli ja tulehduskipulääkitys painon mukaisesti
- b) Amoksisilliini-klavulaanihappo painon mukaisesti viiden vuorokauden ajan
- c) Siprofloksasiini-hydrokortisonitipat kolmesti vuorokaudessa viiden vuorokauden ajan
- d) Potilaan painonmukainen kerta-annos keftriaksonia lihaksen sisäisesti

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      b

Tilanne vaikuttaa akuutilta välikorvatulehdukselta (AOM). Se ilmaantuu yleensä ylähengitystieinfektion aiheuttaman korvatorven vajaatoiminnan seurauksena ja ilmaantumishuippu on 3.-4. päivänä infektion oireiden alkamisen jälkeen. Sen diagnostiset kriteerit ovat: 

Tärykalvossa selvät tulehduksen merkit
+
Välikorvassa on eritettä
+
Vähintään yksi yleiseen tai paikalliseen infektioon viittaava oire tai löydös: yleisimmin ylähengitystieinfektioon viittaavat oireet, kuten nuha, yskä, kuume, kurkku- tai korvakipu, kuulon heikkeneminen ja itkuisuus

Pikkulapsilla korvien harominen on varsin yleinen oire, mutta se ei kuitenkaan suoraan viittaa äkilliseen välikorvatulehdukseen, ellei sen yhteydessä esiinny samanaikaista hengitystieinfektiota. Tällä potilaalla se kuitenkin on nyt todennäköisesti välikorvatulehduksen oire. 

Jos mikrobilääkkeen aloitukseen päädytään, ensisijaislääkkeeksi suositellaan amoksisilliinia (40 mg/kg/vrk) tai amoksisilliini-klavulaanihappoa (40/5,7 mg/kg/vrk) (2 tai) 3 annokseen jaettuna. Hoitoaika 5-7vrk. 

a: Jos on selkeä AOM, on antibiootti indikoitua. AOM kyllä paranee yleensä itsestäänkin, jos vanhemmat eivät jostain syystä halua antibiootteja. Jos antibioottihoitoon ei heti päädytä äkillisen välikorvatulehduksen (AOM) hoidossa, niin yksi mahdollisuus on ns. viivästetty antibioottikuuri, jossa kirjoitetaan resepti ja lääke aloitetaan, mikäli lapsi ei ole selvästi parempi 2-3vrk kuluttua.

c: Välikorvatulehduksen hoidossa käytetään yleensä systeemisiä antibiootteja. Tippoja voi käyttää, jos korva on putkitettu. 

d: Lihakseen annettava kerta-annos keftriaksonia on vaihtoehto, mikäli p.o. lääkitys ei jostain syystä onnistu, mutta ei ole todellakaan ensilinjan hoitoa 
  </div>
</div>

## Kuinka diagnosoit alle 7-vuotiaan lapsen kitarisahypertorfian?

- a) Lateraalinen kallokuva (rtg)
- b) Oireiden perusteella
- c) Nenänielun peilitutkimuksella
- d) Nasoendoskopialla

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      b

Pienillä lapsilla kitarisaa on käytännössä hyvin vaikeaa tai jopa mahdotonta nähdä peilitutkimuksella -> yleensä PTH:ssa voi vain olla epäily hypertrofiasta oireiden perusteella. Nasoendoskopialla kitarisan näkeminen voi olla helpompaa, mutta PTH:ssa oireiden perusteella diagnosoiminen on ensisijaista.

Jos lapsi kuorsaa tai on obstruktiivisia unioireita, on taustalla useimmiten risakudoksen hypertrofia. Nielurisat näkee helposti, mutta kitarisaleikkaukseen voidaan joskus lähteä ilman, että suurentunutta kitarisaa on koskaan nähtykään ja se on diagnosoitu oireiden perusteella. 
  </div>
</div>

## Äkillisen korvakäytäväntulehduksen pitkittyessä korvaan voi usein kehittyä

- a) pahanlaatuinen korvakäytäväntulehdus
- b) sekundäärinen sieni-infektio
- c) korvakäytävän kolesteatooma
- d) korvakäytävän neuralgia eli hermovaurio

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      b

Äkillisen korvakäytävätulehduksen tavallisimmat aiheuttajabakteerit ovat Pseudomonas aeruginosa ja Staphylococcus aureus. Äkillisen korvakäytävätulehduksen pitkittyessä korvakäytävään voi tulla sekundaarinen sieni-infektio. Sienten aiheuttamat äkilliset korvakäytävätulehdukset ovat Suomessa harvinaisia, mutta kosteassa ja lämpimässä ilmanalassa tavallisia. Aspergillus-lajit ovat niiden yleisimpiä aiheuttajia. Myös Candida albicans ja Penicillium -lajit voivat olla tulehduksien syynä. Sieni-infektio ilmenee kutinana, paksuna eritteenä ja hoitoon reagoimattomana oireiluna.

Tulehduksen pitkittyessä korvakäytäväeritteestä otetaan näytteet bakteeri- ja sieniviljelyyn. 

a: Maligni eksterni otiitti (MOE) eli nekrotisoiva korvakäytävätulehdus (NOE) on tyypillisesti invasiivisen Pseudomonas aeruginosan aiheuttama mahdollisesti fataali kallonpohjaan invasoiva infektio. Tyypillisintä immuunipuutteisella ja diabeettisellä potilaalla; tyyppipotilas on vanha diabeetikko, jolla korvakipua (otalgia), märkäeritettä korvasta ja kipua pureskellessa. Otoskopiassa patognomoninen löydös on granulaatiokudosta korvakäytävän inferiorisessa osassa luu-rustojunktiossa. Potilas pitää lähettää erikoissairaanhoitoon suonensisäistä antbioottihoitoa ja paikallishoitoa varten. Hoitamattomana tauti johtaa kuolemaan. Diabeetikoiden ja immuunipuutosta sairastavien potilaiden korvakäytävätulehdukset tulee hoitaa ja kontrolloida huolellisesti.

c: Korvakäytävän ihon migraation häiriintyminen voi aiheuttaa epidermistulpan, joka voi tuottaa korvakäytävään luusyöpymän, jolloin puhutaan korvakäytäväkolesteatoomasta (yleensä kuitenkin puhuttaessa kolesteatoomista puhutaan välikorvakolesteatoomista). Epiteelimigraatio voi häiriintyä, jos normaalia ihoa häiritään topsipuikolla, hiuspinnillä, nappikuulokkeilla, korvatulpilla yms. manipulaatiolla. Hoitona on usein leikkaus -> tee lähete KNK. 

d: Harvinainen eikä ole tyypillinen komplikaatio
  </div>
</div>

## Pitkittyneet flunssaoireet ja kuvantaminen

29-vuotiaalla miehellä on ollut toista viikkoa flunssaoireilua. Viimeiset 3 päivää hänellä on ollut voimakasta särkyä oikean kulmakarvan seudussa ja siitä syystä hän hakeutuu tk-päivystykseen. Epäilet akuuttia frontaalisinuiittia ja mietit kuvantamistutkimusta. Terveyskeskuksessa sinulla on käytössäsi natiivi-rtg-kuvauslaitteisto. Minkälaisen röntgenkuvan määräät?

- a) OPTG-kuvauksen
- b) Sinusten kuutamoprojektion
- c) Sinusten ap- sekä sivuprojektiot
- d) CBCT-kuvauksen

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      c

Äkillisen otsaontelotulehduksen tyypillisenä oireena on tyypillisten sivuontelo-oireiden lisäksi kipu (usein voimakas) otsaontelon kohdalla kulmakarvan mediaaliosan seudussa. Hoidossa noudatetaan äkillisen poskiontelotulehduksen hoitolinjoja. Otsaontelokanavan limakalvoturvotusta alentamaan voidaan käyttää lisäksi paikallisesti tippoina kortikosteroidihoitoa. Potilaan lähettämistä päivystyksellisesti erikoissairaanhoitoon tulee harkita, jos kipu jatkuu voimakkaana, potilaan yleisvointi on heikentynyt ja erityisesti jos yläluomessa tai otsalla esiintyy kudosturvotusta. 

Frontaalisinuiittia ei tarvitse kuvantaa (kuten ei myöskään poskiontelotulehdusta), ellei epäile komplikaatiota. Jos komplikaatiota epäiltäisiin, niin ensisijainen kuvantaminen olisi yleensä (KK)TT (eli CBCT) eikä natiivirtg. Jos kuitenkin halutaan tukea diagnostiikkaan tai mahdollisesti sivuontelotulehduksen poissulkuun, voidaan natiivi-rtg-kuvantamistakin miettiä ja yleensä otetaan NSO-kuvan kuutamoprojektio, mutta sillä on omat rajoituksensa seulalokeroiden ja otsaontelon diagnostiikassa. Otsaontelon visualisoimiseen ap- ja sivuprojektiot ovat parhaimmat. 
  </div>
</div>

## Vuotava korva ja suupielen roikkumista

62-vuotiaalla naisella on ollut pidempään korvavaivaa ja krooninen tärykalvon perforaatio. Korvan vuotamista on ollut muutaman kerran vuodessa. Antibiootti-korvatipat ovat yleensä auttaneet. Nyt korva on vuodellut jonkin aikaa ja kuulo tuntuu heikentyneen. Lisäksi hän on huomannut, että saman puolen suupieli roikkuu hieman ja silmässäkin on ollut roskan tunnetta. Mitä teet ja millä kiireellisyydellä?

- a) Kasvohermohalvaus ja vuotava korva eivät liity toisiinsa, hoidan ne erikseen tipoilla ja prednisolonilla. Teen kuitenkin kiireettömän lähetteen KNK-lääkärille.
- b) En aloita mitään hoitoa, vaan lähetän päivystyksellisesti KNK-lääkärin arvioon.
- c) Aloitan antibiootin suun kautta sekä Prednisolon-lääkityksen kasvohermohalvauksen vuoksi ja laadin kiireellisen lähetteen KNK-lääkärille.
- d) Aloitan heti antibioottikorvatipat ja laadin kiireellisen lähetteen KNK-lääkärille.

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      b

Tämä yhdistelmä herättää vahvan epäilyn kolesteatoomasta tai muusta kroonisen otiitin komplikaatiosta, jossa tulehdus tai granulaatiokudos vaurioittaa kasvohermoa. Tämä on KNK-päivystysasia. Facialispareesipotilas, jolla otiitti tai muu korvasairaus tai aikaisempi korvaleikkaus halvauksen puolella -> päivystyksellinen KNK-konsultaatio!

Kroonisessa välikorvatulehduksessa (kolesteatooman kera tai ilman) hoitona puhdistetaan tulehdusmuutokset välikorvasta ja vapautetaan facialishermo. 
  </div>
</div>

## Kenen nielupaise KNK:lle?

Toteat potilaallasi selkeä nielupaiseen. Nielupaise hoidetaan päivystyksellisesti. Viereisen huoneen kokeneella kollegallasi on kokemusta nielupaiseiden avaamisesta. Kenet seuraavista esimerkkipotilaista lähetät kuitenkin päivystykselliseen nielurisaleikkaukseen KNK-lääkärin hoidettavaksi?

- a) Potilas on 20-vuotias ja hänellä on mononukleoosi.
- b) Potilas on 25-vuotias, mutta tulehduskipulääkeallergian vuoksi kivun hoito ei ole onnistunut.
- c) Potilas on 9-vuotias, hyväkuntoinen, saa syötyä ja juotua.
- d) Potilas on 35-vuotias, kipu säteilee korvaan, suun avaaminen on hieman rajoittunut ja syöminen on ollut hankalaa parin päivän ajan.

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      c
      
Hyvävointiset aikuiset voi hoitaa PTH:ssa itse, jos osaa (tai kaveri osaa), mutta lasten peritonsillaariabsessit tulisi aina lähettää ESH. 
  </div>
</div>

## Nielemisongelmia tupakoitsijalla 

67-vuotias Pertti on kova tupakoitsija ja alkoholiakin menee joskus reippaasti. Viime aikoina nielemisessä on alkanut esiintyä hankaluutta ja kipua. Suuret lihanpalat ja tabletit eivät mene kunnolla alas ja sulamatonta ruokaa on alkanut nousta takaisin nieluun. Mitä teet? Valitse paras vaihtoehto.

- a) Lähetän potilaan KNK-klinikkaan jäykällä tähystimellä tehtävää tutkimusta varten, koska se on ensisijainen tutkimusmenetelmä epäiltäessä ruokatorven yläsulkijalihaksen toimintahäiriötä.
- b) Lähetän potilaan kaularangan röntgentutkimukseen, koska kaularangan osteofyytti voi estää kookkaiden palojen nielemisen.
- c) Lähetän potilaan esofagogastroskopiaan, koska potilaan anamneesi huomioiden ruokatorven pahanlaatuinen tauti on mahdollinen.
- d) Lähetän potilaan KNK-klinikkaan ruokatorven varjoainetutkimukseen, koska regurgitaatio viittaa Zenkerin divertikkeliin

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      c

Iäkkäällä potilaalla, jolla on progressiivinen dysfagia kiinteille ruuille ja regurgitaatiota, erityisesti kun taustalla on runsas tupakointi ja alkoholin käyttö, tulee ensisijaisesti poissulkea ruokatorven syöpä. Potilaalla on vielä kipua nieltäessä -> ajaa ajatuksia vielä enemmän syövän puolelle. 

a: Nielemisen sujuvuutta ja aspiraatioriskiä voidaan selvittää puheterapeutin kanssa yhteistyössä tehtävällä nielemisen endoskooppisella FEES –tutkimuksella (fibero-endoscopic evaluation of swallowing). Se tehdään taipuisalla tähystimellä. Jos taas epäillään kasvainmuutosta alanielun tai ruokatorven yläosan alueella, tähystys tehdään yleisanestesiassa jäykällä tähystimellä, jolla on parempi näkyvyys kyseisellä alueella. 

b: Voivat kyllä aiheuttaa nielemisoireita, mutta eivät yleensä regurgitaatiota ja anamneesin perusteella syöpä/divertikkeli on todennäköisempi

d: Vaikka Zenkerin divertikkeli (umpipussi ruokatorven yläsulkijan alueella, jonne nielty ruoka voi kerääntyä siihen ja nousta takaisin nieluun) voi aiheuttaa regurgitaatiota ja saman oirekuvan kuin potilaalla, potilaan riskiprofiili ohjaa ajatuksia vahvasti can't miss -diagnoosiin eli syöpään ja sen poissulkeminen on pakollista. Divertikkelin diagnostiikassa ensisijaisia tutkimuksia on kylläkin ruokatorven videofluorografia ja se yleensä kannattaisi tehdä ennen tähystyksiä, koska ilman sen poissulkua tähystysputki voi kulkea divertikkeliin ja perforoida sen. Kuitenkin jos divertikkelin mahdollisuus pidetään mielessä, niin gastroskopia kyllä voidaan tehdä mahdollisen divertikkelin kanssakin. 
  </div>
</div>

## Käheys. Mikä seuraavista on yleinen käheyden aiheuttaja?

- a) Bilateraalinen äänihuulihalvaus
- b) Äänihuulen granulooma
- c) Äänihuulen papillooma
- d) Äänihuulen atrofia

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      d
      
Useimmiten iän tuomassa käheydessä (presbyfonia) on juuri kyse äänihuulten atrofiasta -> vaikea saada äänihuulia yhteen -> ääni käheä. 

a: Bilateraalisessa äänihuulihalvauksessa ääni on aluksi heikko, mutta paranee yleensä muutaman viikon kuluessa ennalleen. Isompana ongelmana bilateraalisessa pareesissa on sinänsä hengenahdistus, koska täydellisessä halvauksessa liikkumattomien äänihuulten väliin jää vain 2–3 mm:n rako. 

b: Jos granulooma ei ole kovin suuri, se ei aiheuta äänen käheyttä. Oireena useimmiten on palan tai vierasesineen tuntu ja paikallinen kipu kurkussa. 

c: Kurkunpään papillooma on todella harvinainen. Äänihuulien limakalvolle kasvava pehmeä kudosmassa kyllä käheyttää ääntä, mutta on paljon harvinaisempi syy äänihäiriölle kuin presbyfonia. 
  </div>
</div>

## Flunssaoireistoa ja poskiontelopainetta, kuvannetaanko?

40-vuotias nainen tulee vastaanotollesi. Pari päivää sitten alkoi flunssaoireisto ja nyt poskien alueella on painetta. Potilas kertoo taudin aina menevän heti poskionteloihin. Lisäksi hän kertoo taudin aina paranevan antibiootilla. KNK-statuksesta mitään selkeää sinuiittiin viittaavaa ei tule esiin. Mietit poskionteloiden röntgenkuvausta jatkotutkimuksena. Milloin sivuonteloiden röntgenkuvaus on aiheellinen?

- a) Tiheään toistuvissa akuuteissa poskiontelotulehduksissa joskus diagnoosin varmistamiseksi
- b) Kun oireet viittaavat polyyppitautiin
- c) Diagnoosi tulee aina varmistaa kuutamoprojektiolla, kun epäillään akuuttia rinosinuiittia ennen antibioottihoidon aloitusta
- d) Kun epäilet kroonista rinosinuiittia

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      a

Radiologinen kuvantaminen ei ole sivuontelotulehdusten diagnostiikassa rutiinisti tarpeellista, vaan diagnoosi on ensisijaisesti kliininen. Kuvantaminen on aiheellista vain silloin, jos oireet jatkuvat hoidosta huolimatta, äkilliset sivuontelotulehdukset toistuvat tai potilaalla epäillään komplikaatiota (komplikaatioissa TT aina) 

*Tässä kuvauksessa kaikki viittaa akuuttiin virusperäiseen nuhaan / flunssaan / rinosinuiittiin, ei bakteeriperäiseen poskiontelotulehdukseen. Valtaosa akuuteista rinosinusiiteista on viruksen aiheuttamia ja paranee itsestään; potilas on todennäköisesti saanut antibiootteja turhaan ja luulee niiden parantaneen virusinfektion oireet.  

b ja d: Pitkittynyt sivuontelotulehdus jaetaan kahteen muotoon: tulehdukseen, jossa todetaan nenäpolyyppeja, ja muotoon, jossa polyyppeja ei ole. Diagnoosi on yleensä kliininen ja diagnostiikka, konservatiivinen hoito ja mahdollisten taustatekijöiden selvittely voidaan toteuttaa avohoidossa. Pitkittyneiden sivuontelotulehdusoireiden ensisijainen hoito ovat nenäontelon suolavesihuuhtelut ja nenän paikallinen kortikosteroidi. Vain oireiden jatkuessa mietitään KNK-konsultaatiota ja kuvantamisen tarvetta (Käypä Hoito: "Kliinistä kontrollia suositellaan 1–2 kuukauden kuluttua. Jos oireet jatkuvat, suositellaan NSO-kuvausta ja mikrobiviljelyn tekemistä keskikäytävästä tai poskiontelopunktion yhteydessä. Niiden perusteella arvioidaan lisälääkityksen tarve. Lisähoidon jälkeen tehdään seurantatutkimus. Jos oireet eivät ole helpottaneet hoidon avulla, suositellaan lähetettä erikoissairaanhoitoon").

c: Radiologinen kuvantaminen ei ole sivuontelotulehdusten diagnostiikassa rutiinisti tarpeellista ja hoidon voi aloittaa kliinisen diagnoosin perusteella. 
  </div>
</div>

## Akuuttia kurkkukipua 

32-vuotias nainen tulee päivystykseen kurkkukivun ja kuumeen vuoksi. Oireet ovat alkaneet toissapäivänä. Hänellä ei ole yskää eikä nuhaa. Nielaiseminen sattuu, mutta hän on pystynyt syömään ja juomaan kipulääkkeiden turvin. Oikea puoli on enemmän kipeä. Kuumetta on 38,8 astetta. Statuksessa yleisvointi on kohtuullisen hyvä. Nielu on kauttaaltaan punainen. Tonsillat gradus 2/1, punoittavat, hentoa vaaleaa katetta. Nielussa ei näy poikkeavia turvotuksia. Kaulalla palpoituu molemmin puolin n. 1 cm kokoiset imusolmukkeet leukakulmissa. Korvissa tai nenässä ei näy poikkeavaa. LI epiglottis näyttää tavalliselta ja vilaukselta näet äänihuuletkin, ei turvotuksia. Miten etenet? Valitse mielestäsi oikea vaihtoehto.

- a) Todennäköinen virustulehdus, koska yleisvointi on hyvä. Tutkimuksia ei tarvita vaan kehotan potilasta ottamaan yhteyttä, jos oireet pahenevat.
- b) Toispuoleiset oireet herättävät epäilyn nielupaiseesta. Lähetän potilaan korvalääkärin arvioon.
- c) Potilaalla voi olla virustulehdus tai streptokokin aiheuttama nielutulehdus. Otan nieluviljelyn ja aloitan sen perusteella tarvittaessa antibiootin.
- d) Otan nieluviljelyn ja aloitan antibiootin joka tapauksessa, koska oireet viittaavat bakteeritautiin. Jos viljely jää negatiiviseksi, antibiootin voi lopettaa, jos oireet ovat helpottamassa.

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      c/d (ehkä enemmän d)

Potilaan Centor-pisteet ovat 4 (ei yskää + kuume + leukakulmien lymfadenopatia + katteiset tonsillat), joten mikrobiologinen diagnostiikka on aiheellista. Ensisijaisesti kyllä otettaisiin pikatesti, mutta kysymyksen työpaikalla on näköjään tarjolla vain nieluviljelyitä -> tuloksissa kestää n. päivä (Nieluviljelyn tulos luetaan 18–24 t:n kuluessa näytteenotosta. Jos tulos on tuolloin negatiivinen, tarkistetaan kasvu seuraavana päivänä). 

Käytännössä on kaksi oikeaa vastausta: c ja d. Varsinkin jos vastauksen saamisen katsotaan viivästyvän, _voidaan harkita mikrobilääkehoidon aloittamista korkeakuumeiselle (potilaalla 38,8), voimakasoireiselle potilaalle (4 Centor-pistettä) jo ennen viljelyvastauksen saantia._ Jos tulos onkin lopulta negatiivinen, niin antibiootit tulee lopettaa. Lääkityksen voi myös hyvin aloittaa vasta, kun pikatesti tai viljelyvastaus on varmistanut diagnoosin. **Useimmissa ohjeissa (Lääkärin käsikirja ja Käypä Hoito) kuitenkin korkeakuumeiselle potilaalle voidaan suositella empiiristä hoitoa ennen tulosten varmistumista,** jos tila sopii vaikeaksi streptokokkifaryngiitiksi (ja varsinkin jos potilaalla on streptokokkitautiin viittavia lisälöydöksiä (mansikkakieli, nielun petekiat, tulirokkomainen ihottuma, perianaalinen streptokokki-ihottuma, kynsivallitulehdus, märkärupi).

a: Centor 4 -> todennäköisemmin A-streptokokki-infektio kuin virusinfektio (streptokokin todennäköisyys n. 60%, kun Centor on 4) 

b: Ei ole vielä kehittynyt peritonsillaariabskessille tyypillisiä vaikeita oireita. Lievä tonsillojen kokoero ei vielä vahvasti viittaa nielupaiseeseen ja kokoeroa voidaan todeta ihan tyypillisessäkin nielutulehduksessa. 
  </div>
</div>

## Mikä on vestibulaarischwannooma?

- a) Tasapainohermon pahanlaatuinen kasvaus
- b) Tyypillisesti äkillisen tasapainoelimen toimintahäiriön aiheuttava hyvänlaatuinen kasvaus
- c) Tasapainoelimen vestibulumista lähtöisin oleva kasvain
- d) Tyypillisesti toispuoleisen sisäkorvatyyppisen kuulonaleneman aiheuttava kasvain

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      d
      
Akustikusneurinooma (AN) eli vestibulaarischwannooma (VS) on kuulotasapainohermon hyvänlaatuinen ja harvinainen kasvain. Työntyy hitaasti laajentamastaan poruksesta ponskulmaan venyttäen kuulo- ja kasvohermoa ja työntäen aivokudosta syrjään. Varhaisoireet ovat tinnitus, huimaus ja toispuoleinen sensorineuraalinen kuulon heikkeneminen, joskus jopa äkillinen kuulonmenetys. Usein huimaus on todettavissa tasapainovaikeuksena, harvemmin kiertohuimausta. Akustikusneurinooman aiheuttama huimaus on jatkuvaa ja hitaasti paheneva

a: Hyvänlaatuinen 

b: Toimintahäiriö ei ole äkillistä vaan hitaasti pahenevaa 

c: Lähtöisin kuulotasapainohermon Schwannin soluista
  </div>
</div>

## Taksinkuljettajalla AHI 24 

Vastaanotollesi tulee 45-vuotias taksinkuljettaja, jonka BMI on 35. Puoliso valittaa kovaäänisestä kuorsauksesta. ESS-kyselyssä pisteet 12. Yöpolygrafiassa on keskivaikeaan obstruktiiviseen uniapneaan sopiva löydös, AHI 24. Nielussa keskikokoiset nielurisat, uvula kookas ja suulaki laskeutuu alas. Mitä teet?

- a) Lähetän potilaan keuhkotaudeille CPAP-laitehoidon aloitusta varten
- b) Lähetän potilaan suu- ja leukasairauksien yksikköön apneakiskon valmistamista varten
- c) Lähetän potilaan korvaklinikalle arvioon nielurisaleikkausta ja suulakitoimenpidettä varten
- d) Annan potilaalle ohjeet laihduttamisesta ja sovin kontrollikäynnin puolen vuoden päähän

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      a
      
Potilaalla on keskivaikea (AHI 16-30) uniapnea, joka aiheuttaa merkittävää uneliaisuutta (ESS yli 9). 

CPAP-hoito on uniapnean ensisijainen hoito erityisesti keskivaikeista tai vaikeista oireista kärsivillä ja niillä, joilla AHI on yli 15/h. CPAP (continuous positive airway pressure) tarkoittaa jatkuvaa ilmatiepainetta, joka tuotetaan ulkoisella painelaitteella ja johdetaan ilmateihin letkun ja maskin välityksellä. Riittävän ilmatiepaineen avulla ahtautumisalttiit ylähengitystiet on mahdollista pitää auki unen aikana. CPAP-hoidon aloitus kuuluu keuhkotaudeille. 

b: Uniapneaa hoidetaan erityisesti apneakiskolla, jos oirekuva on lievä tai potilas ei sovellu CPAP-hoitoon. Työntää alaleukaa ja kielen lihaksistoa eteen. 

c: Nielurisat ovat keskikokoiset eivätkä todennäköisesti ole oireiden taustalla.  

d: Potilasta kyllä tulee kannustaa laihduttamaan, mutta se ei ole ainoa hoito tässä keskivaikeassa uniapneassa ja CPAP on kyllä indikoitu. CPAP auttaa myös laihduttamisprosessissa, kun uniongelmat vähenevät ja on siten enemmän energiaa. 
  </div>
</div>

## Anafylaksian hoidossa

- a) kortikosteroidin suonensisäinen antotapa on ensisijainen
- b) biologiset lääkkeet auttavat vähentämään turvotusta
- c) kertakäyttöinen adrenaliiniruiske ja ohjeet sen käyttämisestä annetaan kotiin kaikille potilaille, joilla on ollut vakava anafylaktinen reaktio
- d) ACE:n estäjät voivat helpottaa anafylaktista reaktiota

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      c

Adrenaliinia (Vahvuus 1:1 000 (1 mg/ml), aikuiselle 0.3–0.5 ml i.m. reiden ulkosivulle) annetaan mahdollisimman nopeasti lihakseen anafylaksiaksi epäillyssä reaktiossa. Lihaksensisäinen injektio on ensisijainen antotapa. Sokissa olevalle potilaalle lääke voidaan antaa laskimonsisäisesti. 

Kohtausten ehkäisyä varten kertakäyttöinen adrenaliiniruiske (esim. Epipen, Emerade, Jext...) annetaan kotiin kaikille potilaille, joilla on ollut vakava anafylaktinen reaktio. Sen käyttö pitää opettaa potilaalle ja hänen omaisilleen. Ruiskeen saa tavallisella reseptillä apteekista.

a:  Glukokortikoidia annetaan kyllä laskimoon (tai potilas ottaa kotona kohtauksen uhatessa p.o.) anafylaksiassa, mutta se ei ole ensisijainen hoito vaan adrenaliini on tärkein. 

b: Biologiset lääkkeet eivät ole anafylaksian hoidossa isossa roolissa 

d: ACE:n estäjiä ei käytetä anafylaksian hoidossa
  </div>
</div>

## 5kk tukkoinen nenä ja limaisuutta

Vastaanotollesi tulee 42-vuotias mies, jolla on ainakin viiden kuukauden ajan ollut jatkuvaa nenän tukkoisuutta, liman valumista kurkkuun ja paineoireita kasvoilla, oikealla puolella hieman enemmän. Lisäksi hän kokee hajuaistin heikentyneen. Mikä on oirekuvan perusteella todennäköisin diagnoosi?

- a) Krooninen allerginen nuha
- b) Krooninen vasomotorinen nuha
- c) Krooninen rinosinuiitti
- d) Septum-deviaatio

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      c

Tilanne vaikuttaa krooniselta rinosinuiitilta, koska kroonisen rinosinuiitin oireita ovat nenän tukkoisuus, eritteisyys, liman valuminen, kasvojen paineoireet ja hajuaistin heikkeneminen. Diagnoosi tehdään perusterveydenhuollossa ja se perustuu oireisiin ja kliinisiin löydöksiin, kuten nenän limakalvotulehdukseen, limaan ja polyyppeihin sekä rakenteellisten altistavien tekijöiden (nenän väliseinän vinous) arviointiin.

Ensisijainen hoito on nenään annosteltavat kortikosteroidisuihkeet ja nenän huuhtelu keittosuolaliuoksella. Potilaalle voisi siis aloittaa terveyskeskuksessa esim. mometasonifuroaattinenäsumutteen. 

a: Aiheuttaa kyllä tukkoisuutta ja nuhaa, mutta hajuaistin selvä heikkeneminen ei ole tyypillistä ja oirekuvassa on usein heittelehtemistä, kun ei ole jatkuvasti allergiaa aiheuttavan asian lähellä. 

b: Aiheuttaa ajoittaista tukkoisuutta ja nuhaa, ei kroonista paineoiretta eikä hajuhäiriötä

d: Voi aiheuttaa toispuoleista tukkoisuutta, mutta ei yleensä itsestään liman valumista tai kasvojen painetta tai merkittävää hajuaistin heikkenemistä. 
  </div>
</div>

## Mastoidiitin poissulku 

Mastoidiitti eli kartiolisäkkeen tulehdus on hyvin harvinainen välikorvantulehduksen eli otiitin komplikaatio. Mikä seuraavista oireista tai löydöksistä parhaiten poissulkee kartiolisäkkeen tulehduksen, jos potilaalla on korvan seudun kipua ja turvotusta? 

- a) Punoitus ja turvotus on lähinnä korvalehden takana ja korvalehti on hieman kääntynyt ulospäin.
- b) Kaulan imusolmukkeet samalla puolella kipeät ja suurentuneet
- c) Tärykalvo näyttää terveeltä ja herkkäliikkeiseltä
- d) Tärykalvo on puhjennut ja vuotaa märkä

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      c

Äkillinen kartiolisäkkeen tulehdus on vaarallinen äkillisen välikorvatulehduksen komplikaatio. Tämä bakteerin aiheuttama tulehdus leviää välikorvasta kartiolisäkkeen lokeroihin ja täyttää ne märkäeritteellä. Vähitellen kartiolisäkkeen lokeroiden luuseinät tuhoutuvat ja syntyy luukalvotulehdus, periostiitti. Klassiset kartiolisäkkeen tulehduksen oireet ovat korvan ja korvantauksen kipu, kartiolisäkkeen päällä olevan ihon punoitus ja turvotus. Etenkin lapsilla korvanlehti siirrottaa. Lisäksi potilaalla on kuumetta ja yleistila huononee. Aikuisilla kuumeilu ja muut yleisoireet ovat vähäisempiä. Kartiolisäkkeen tulehdus voi muistuttaa pelkästään pitkittynyttä välikorvatulehdusta etenkin silloin, jos potilas on saanut pitkään antimikrobilääkitystä.

Kliinisessä tutkimuksessa nähdään punottava, paksuuntunut ja pullottava tärykalvo. Tärykalvo on saattanut jo puhjeta, jolloin perforaatiosta valuu märkäeritettä. Korvakäytävän takaseinä voi olla punottava ja turvonnut. Kartiolisäkkeen alue on tyypillisesti koputusarka. Taudin edetessä luu resorboituu, paineenalainen märkä purkautuu kartiolisäkkeen pinnalle, johon muodostuu luukalvon alainen paise (subperiostaalinen abskessi). Tämä on syynä korvantauksen turpoamiseen ja korvanlehden siirotukseen. Märkä voi puhjeta myös kartiolisäkkeen kärjen kautta kaulalle (Bezoldin abskessi). Tästä seuraa päännyökkääjälihaksen yläosan turvotus ja pään kääntämisen vaikeus.

Kartiolisäketulehdusta epäiltäessä potilas on lähetettävä välittömästi lähimpään KNK-yksikköön. Siellä tehdään tärykalvoon joko laaja parasenteesi tai tympanostomia. Tutkimuksiin kuuluvat myös välikorvaeritteen bakteeriviljely ja veriviljelyt. Nykyään suurin osa kartiolisäkkeen tulehduksista paranee suonensisäisellä antibioottihoidolla. Mikäli potilaan oireet eivät 1–2 vuorokauden seurannassa ala selvästi korjaantua, veren leukosytoosi tai CRP-arvo eivät käänny laskuun, tai mikäli potilaalle ilmaantuu muita komplikaatioita (subperiostaalinen absessi, Bezoldin absessi, kallonsisäisiä komplikaatioita), tehdään kartiolisäkkeen puhdistusleikkaus (mastoidektomia).


a: Juuri mastoidiittiin sopiva kuva 

b: Ei ole mitenkään poissulkeva ja enemmänkin sopii mastoidiittiin

d: Mastoidiitti kehittyy usein vaikean välikorvatulehduksen komplikaationa ja toinen mahdollinen seuraus välikorvatulehduksesta on tärykalvon puhkeaminen paineen vaikutuksesta

![](images/mastoidiitti.png)
  </div>
</div>

## Kun todetaan vasemmanpuoleinen äänihuulihalvaus, potilaalle on syytä tehdä lähimmän kuukauden aikana

- a) ääntä parantava operaatio
- b) äänilaboratoriotutkimus
- c) kaulan viipalekuvaus
- d) videofluorografi

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      c

Kun recurrenshalvaus on todettu, eikä etiologia ole selvä, on tutkittava ainakin KNK-statuksen lisäksi aivohermostatus ja kaulan palpointi sekä varjoainetehosteinen TT, koska pitää etsiä mahdollista tuumoria. TT otetaan kallonpohjasta alkaen ulottuen vasemmanpuoleisessa pareesissa rintakehän alueelle saakka ja oikeanpuoleisessa solisluutasolle asti. Tämä johtuu siitä, että vasemmalla n. recurrens kiertää aortankaaren -> rintakehän sisäiset tuumorit ja prosessit voivat aiheuttaa pareesin. Oikealla taas kiertää subclavian -> ei tarvitse kuvata niin alhaalta.

![](images/kurkunpäänhermotus.png)
  </div>
</div>

## Taksinkuljettajalla AHI 4

Vastaanotollesi tulee 45-vuotias taksinkuljettaja, jonka BMI on 35. Puoliso valittaa kovaäänisestä kuorsauksesta. ESS-kyselystä pisteet 3. Yöpolygrafiassa apnea-hypopnea-indeksi AHI on 4/h. Nielussa keskikokoiset tonsillat, uvula kookas ja suulaki laskeutuu alas. Mitä teet.

- a) Annan potilaalle ohjeet laihduttamisesta ja sovin kontrollikäynnin puolen vuoden päähän
- b) Lähetän potilaan suu- ja leukasairauksien yksikköön apneakiskon valmistamista varten
- c) Lähetän potilaan keuhkotaudeille CPAP-laitehoidon aloitusta varten
- d) Lähetän potilaan korvaklinikalle arvioon ja suulakitoimenpidettä varten

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      a

Potilaalla ei ole uniapneaa, koska AHI on alle 5. Ei myöskään ole merkittävää päiväväsymystä (ESS 3). Potilas siis vain kuorsaa voimakkaasti. Pelkän kuorsaamisen ensisijainen hoito on konservatiivinen ja potilaan habitus huomioiden laihdutus on ensisijainen hoito. Lisäksi voidaan miettiä asentohoitoa (selinmakuun välttäminen) ja jos nenä on tukkoinen, niin sen hoitoa. Lisäksi tulee välttää tupakointia sekä varsinkin ennen nukkumaanmenoa uni- ja rauhoittavien lääkkeiden sekä alkoholin käyttöä. 

b: Arvio apneakiskon mahdollisesta hyödystä kuorsaavalle potilaalle ilman uniapneaa tehdään vain yksityissektorilla

c: CPAP ei ole indikoitu, kun ei ole uniapneaa

d: Suulakitoimenpide ei ole yleensä kuorsauksen käytössä kirurgisena hoitona (yleensä tehdään aikuisille nenähengitystä helpottavia toimenpiteitä (esim. septoplastia/rinoplastia, alakuorikoiden kuumennushoito [radiofrequency ablation, RFA], nenäpolyyppien poisto, sivuonteloleikkaus) tai nielurisaleikkauksia). **Suulaen RFA-käsittelyn pitkäaikaishyöty on nykytiedon valossa vaatimaton.**
  </div>
</div>

## Hoitaessani korvalehtivammaa

- a) pyrin tyhjentämään rustokalvon alle muodostuneen verenvuodon, komprimoivan sidoksen kera, kukkakaalikorvan muodostumisen ehkäisemiseksi
- b) jätän paljaat rustoalueet parantumaan sekundäärisesti
- c) kaikki muut vaihtoehdot
- d) varon käyttämästä adrenaliinipitoista puudutetta

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      a

Korvalehden hetkellinen puristuminen voi aiheuttaa verenvuodon korvalehden sisään, jolloin voi syntyä ihon ja rustokalvon alainen verenpurkauma. Siitä on merkkinä myötäävä pullistuma useimmiten korvalehden ulkosivulla. Tällaisen veripahkan voi hoitaa tyhjentämällä sen steriilisti punktioneulalla (viisto pisto ruston suuntaa myötäillen). Tyhjennyksen jälkeen asetetaan korvalehdelle paineside pariksi päiväksi. Toimenpiteen voi toistaa, jos pahka uusiutuu. Mikäli verenpurkauma on laaja-alainen, eikä tyhjene punktiolla, potilas on syytä lähettää laajempaa toimenpidettä varten erikoissairaanhoitoon.

Hoitamattoman korvalehden veripahkan seurauksena voi kehittyä tyypillinen arpeutuma (ns. kukkakaalikorva). Infektoitunut veripahka voi johtaa rustokalvon tulehdukseen. 

b: Haavat ommellaan 

d: Korvalehden alueella on todella runsas verisuonitus -> voi käyttää adrenaliinia huoletta

![](images/korvalehdenveripahka.png)
  </div>
</div>

## Särkyä poskilla ja ohimoilla

47-vuotias nainen tulee vastaanotolle. Hänellä on vajaan viikon verran esiintynyt särkyä poskilla ja ohimoilla. Nenän tukkoisuutta, eritteisyyttä, hajuaistiongelmaa tai yskää ei ole ollut. Potilas kertoo sairastavansa usein poskiontelotulehduksia ja epäilee sellaista nytkin. Et totea nenässä tai nielussa poikkeavaa. Sinusten UÄ:ssä et myöskään totea poikkeavia kaikuja. Toteat palpaatioarkuutta ohimoilla ja korvien edessä. Mikä seuraavista vaihtoehdoista on todennäköisin syy oireistolle ja miten toimit?

- a) Lieväoireinen postviraalinen rinosinuiitti. Aloitan nenästeroidisuihkeen.
- b) Purentaelinperäinen kipu. Hoidan kipua NSAID:lla ja kehotan hakeutumaan hammaslääkärin vo:lle.
- c) Akuutti bakteeriperäinen poskiontelotulehdus. Aloitan antibioottikuurin.
- d) Krooninen polypoottinen rinosinuiitti. Aloitan p.o. kortisonikuurin.

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      b

Ei ole todettavissa mitään viitteitä poskiontelotulehduksesta, joten kyseessä on todennäköisesti purentaelinperäinen kipu. Purentaelimistön kipu ja toimintahäiriöt (temporomandibular disorders, TMD) on yhteisnimitys leukanivelten, puremalihasten, hampaiston ja niihin läheisesti liittyvien kudosten sairaus- ja kiputiloille sekä toimintahäiriöille.

TMD-vaivat ovat yleisiä, ja ne ovat hammassäryn jälkeen tavallisin suun ja kasvojen alueen kiputila, jonka takia potilas hakeutuu hoitoon. TMD-vaivoja esiintyy naisilla enemmän kuin miehillä, ja ne ovat yleisimpiä 35–50 vuoden iässä. 

TMD:n hoidon ennuste on yleensä hyvä. Potilaan informoiminen, omahoito-ohjeiden antaminen, alaleuan liikeharjoitusten ohjeistaminen ja fysioterapeuttiset hoidot sekä tarvittaessa kipulääkkeet ja purentakiskon valmistaminen ovat suositeltavia ensi vaiheen hoitomuotoja. 
  </div>
</div>

## Pään ja kaulan alueen pahanlaatuisten kasvainten hoidonsuunnittelukokouksessa määritetään kasvaimen levinneisyysaste TNM-luokitusta käyttäen. Tämän takia tehdään ainakin seuraavat tutkimukset:

- a) PAD-näyte ja KNK-status
- b) PAD-näyte, suun- ja kaulan alueen kuvantaminen, KNK-status
- c) Ohutneulanäyte, suun- ja kaulan alueen kuvantaminen
- d) PAD-näyte, ruokatorven ja keuhkoputkien tähystys, hammaslääkärin arvio hammashoidon tarpeesta

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      b

Hoidon valinta perustuu kasvaimen sijaintiin, levinneisyyteen (TNM-luokkaan), potilaan yleiskuntoon ja kasvaimen histopatologiseen tyyppiin. Nämä ovat yhdessä pään ja kaulan alueen syöpien tärkeimmät ennustetekijät.

a: Kuvantaminen kuuluu tutkimuksiin. Otetaan varjoainetehosteinen MRI tai varjoainetehosteinen TT. 

c: PAD-näyte otetaan muissa paitsi sylkirauhaskasvainten tapauksessa, jolloin vain ohutneulabiopsia. Sylkirauhaskasvainten hoito eroaa useimmista muista pään ja kaulan alueen kasvaimista siten, että diagnoosi varmistuu vasta leikkauspreparaatista. Lähtökohtaisesti hoitona on aina ensin leikkaus ja sen laajuus joudutaan suunnittelemaan ennen kuin varma histologinen diagnoosi on tiedossa.

d: KNK-status puuttuu. Kaikille ei tehdä tähystyksiä (isolle osalle kyllä tehdään, riippuu tuumorista). 
  </div>
</div>

## Räkäoireita 4vrk 

24-vuotiaalla naisella on ollut nenän tukkoisuutta, räkäisyyttä, kurkkukipua, yskää sekä pientä lämpöilyä 4 vrk. Anamneesissa ei aiempia sinuiitteja eikä kroonista tukkoisuutta. Sinusten uä- tutkimuksessa toteat molemmin puolin kaiun 1,5 cm etäisyydellä. Mikä seuraavista vaihtoehdoista on todennäköisin diagnoosi?

- a) Allerginen nuha
- b) Vasomotorinen nuha
- c) Flunssa
- d) Akuutti rinosinuiitti

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      c

Kaikki sopii tyypilliseen virusperäiseen flunssaan. 

a: Allerginen nuha ei yleensä aiheuta kuumetta 

b: Vasomotorinen nuha ei yleensä aiheuta kuumetta 

d: Ei vielä viitteitä märkäisestä sinuiitista ja UÄ:ssäkin vain etuseinämäkaiku -> ei todennäköisesti bakterielliä infektiota kyseessä
  </div>
</div>

## 10vrk flunssaoireilua

27-vuotiaalla miehellä, jolla ei aiempaa pitkäaikaista nenäoireilua, alkoi 10 vrk sitten flunssaoireisto. Viimeisten parin päivän ajan hänen nenänsä on ollut täysin tukossa ja nenäerite on muuttunut paksummaksi. Lisäksi poskia pakottaa voimakkaasti, päätä särkee ja eilen nousi myös kuume ad 38 astetta. Toteat nielun takaseinämässä limavanan. Mikä on ensisijainen diagnoosiehdotuksesi?

- a) Krooninen polypoottinen sinuiitti
- b) Akuutti maksillaarisinuiitti
- c) Akuutti frontaalisinuiitti
- d) Krooninen nonpolypoottinen sinuiitti

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      b

Maksillaarisinuiitti = poskiontelotulehdus 

Akuuttia bakteeriperäistä rinosinuiittia tulisi epäillä, jos flunssaoireet eivät helpota n. 7-10vrk kuluessa. Akuutti bakterielli rinosinuiitti voidaan diagnosoida kliinisesti, jos seuraavat kriteerit täyttyvät: 

1. Potilaalla on sivuontelotulehduksen oireita ja erityisesti siis märkäistä eritettä + joko nenän tukkoisuutta tai kasvojen kipua/paineen tunnetta tai hajuaistin menetystä

ja tämän lisäksi joku näistä: 

2. Oireet kestäneet pitkään (kriteeristöstä riippuen 7-10vrk)
3. Tapahtuu oireiden lievittymistä aluksi, mutta sitten taas oireiden pahentumista (ns. double sickening)
4. Vaikeita oireita ainakin 3 vrk (korkea kuume/hampaisiin säteilevää kipua/voimakas kasvojen kipu)

Lieväoireisen äkillisen sivuontelotulehduksen hoitoon ei aina suositella antibiootteja, ja hoidetaan ensisijaisesti oireenmukaisesti eli supistavalla nenäsuihkeilla (dekongestantit kuten ksylometatsoliini tai pseudoefedriini), nenäkannulla ja nenäkortikosteroidilla. Tarvittaessa nenäöljy. Flunssaan ja sivuontelotulehdukseen liittyviä särkyoireita voidaan helpottaa tulehduskipulääkkeillä. 

Voimakasoireisissa äkillisissä bakteeriperäisissä sivuontelotulehduksissa voidaan käyttää antibioottihoitoa ja ensisijaiset ab-vaihtoehdot ovat **amoksisilliini, amoksisilliini-klavulaanihappo tai doksisykliini**. Erityistapauksissa voidaan antaa sulfa-trimetopriimia, kefalosporiinia tai makrolidia.

![](images/arbs.png)
![](images/sivuonteloalgoritmikäypähoito.png)
![](images/arbs2.png)
  </div>
</div>

## 16-vuotiaalla kurkkukipua

Potilas on 16-vuotias mies. Hänellä on neljättä päivää kurkkukipua, sahaavaa lämpöilyä ja kaula tuntuu olevan turvoksissa. Nieleminen on hieman hankalaa, koska nielurisatkin tuntuvat turvonneilta. Kipulääkkeet auttavat ja hän on pystynyt syömään ja juomaan melko normaalisti. Tutkit potilaan. Kaulalla tuntuu molemmilla puolilla suurentuneita imusolmukkeita. Nielurisat ovat voimakkaasti turvonneet. CRP on 38 mg/L, kuumetta on 38,2 astetta ja B-leuk on 11,2 10E9/L. Streptokokki A:ta testaava pikatesti oli negatiivinen ja laboratorio tekee jatkotutkimuksena nieluviljelyn. Mikä seuraavista taudinaiheuttajista on A-, C- ja G-ryhmän streptokokkien lisäksi todennäköinen ja kannattaa huomioida jo alkuvaiheen erotusdiagnostiikassa?

- a) Adenovirus
- b) Neisseria gonorrhoeae
- c) Epstein-Barr -virus
- d) Koronavirus (Covid-19)

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      c

EBV on yksi yleisimmistä nielutulehduksen aiheuttajista nuorilla ja nuorilla aikuisilla. Suomessa n. 60% väestöstä sairastaa EBV-infektion 1–5 v:n iässä oireettomana tai lieväoireisena; toinen esiintymispiikki on n. 15-24v, jolloin oireet ovat yleensä vaikeammat ja ilmenee mononukleoosin taudinkuva. 

Se aiheuttaa lymfosyyttisen leukosytoosin, lymfadenopatiaa ja yleensä merkittävää nielurisojen turpoamista ja katteisuutta. Se voidaan testata pikatestillä tai vasta-ainetestillä. Pikatestin tulos voi taudin alkuvaiheessa jäädä negatiiviseksi jopa 40 %:lla alle 10-vuotiaista lapsista ja 10–20 %:lla aikuisistakin -> usein on järkevää tutkia suoraan vasta-aineet. 

EBV:tä ei voi hoitaa, joten diagnoosilla ei ole niinkään suurta hoidollista merkitystä, mutta voi olla mukavaa tietää aiheuttaja vaikeiden oireiden taustalla, niin ei tarvitse miettiä liikaa sitten muita vaihtoehtoja. 

a: Yleinen tonsilliitin aiheuttaja, mutta tässä ikäluokassa EBV on tärkeämpi erotusdiagnostisesti

b: Voi aiheuttaa nielutulehduksen, mutta EBV on yleisempi 

d: Koronaviruskin kyllä voi aiheuttaa tämän oirekuvan (vaikka harvemmin suoraa tonsilliittia aiheuttakaan), mutta todennäköisesti haetaan EBV:tä 

![](images/ebv.png)
![](images/tonsilliittimikrobit.png)
  </div>
</div>

## Ylähengitystieoireilua

47-vuotias nainen tulee työterveyslääkärin vastaanotolle. Oireet alkoivat 3 päivää sitten. Potilaalla on pientä kurkkukipua. Nenä on tukkoinen ja vuotaa enimmäkseen kirkasta eritettä. Lisäksi poskissa on paineen tunnetta. Kuumetta ei ole. Potilas kertoo flunssan menevän aina heti poskionteloihin. Tutkimuksessa et totea eritettä nielussa tai nenän keskikäytävässä ja sinusten uä-tutkimuksessa et myöskään totea poikkeavaa. Mikä seuraavista vaihtoehdoista on todennäköisin taudinaiheuttaja?

- a) Rinovirus
- b) Hemofilus influenzae
- c) Streptococcus pneumoniae
- d) Epstein-Barrin virus

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      a

Tässä kuvauksessa kaikki viittaa akuuttiin virusperäiseen nuhaan / flunssaan / rinosinuiittiin, ei bakteeriperäiseen poskiontelotulehdukseen. Valtaosa akuuteista rinosinusiiteista on viruksen (esim. juuri rinovirusten) aiheuttamia ja paranee itsestään; antibioottihoitoa ei suositella, ellei ilmene märkäistä tulehdusta ja vaikeita, pitkittyneitä tai pahenevia oireita. 

Hoito on oireenmukainen. Tukkoisuuden apuna voidaan käyttää vasokonstriktoivia dekongestantteja (kuten pseudoefedriini) ja antihistamiineja, kuten akrivastiini (H1-reseptorin antagonisti). Näitä löytyy yhdistelmävalmisteina (esim. acriseu-kapseli)
  </div>
</div>

## Kielen tai posken limakalvolle tulleen haavan ompelemisessa

- a) käytän lidokaiini-adrenaliini-puudutetta limakalvon alle infiltroiden ja resorboitumatonta ommelmateriaalia
- b) käytän paikallispuudutetta ilman adrenaliinia limakalvonekroosien välttämiseksi
- c) käytän lidokaiini-adrenaliini-puudutetta limakalvon alle infiltroiden ja sulaavaa ommelmateriaalia
- d) on tärkeää välttää bipolaaripinsettien käyttöä verenvuodon hallinnassa, haavan paranemisen pitkittymisen välttämiseksi

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      c

Suun limakalvon haavat paranevat yleensä hyvin.  

a: Ompeleet ovat ensisijaisesti sulavat.

b: Verisuonitus on hyvää, joten voidaan käyttää adrenaliinia.

d: Bipolaaria saa käyttää harkiten verenvuodon hallintaan. 
  </div>
</div>

## Mikä on merkittävin riskitekijä lapsen välikorvatulehdukselle?

- a) Ikä alle 2 vuotta
- b) Allergiat
- c) Vanhempien tupakointi
- d) Edeltävä ylähengitystieinfektio

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      c

Hengitystieinfektioita voidaan pitää äkillisen välikorvatulehduksen merkittävimpänä riskitekijänä, koska äkillinen välikorvatulehdus ilmaantuu useimmiten ylähengitysteiden virusinfektion aikana tai heti sen jälkeen.

Johtuu siitä, että nenänielun inflammaatio voi aiheuttaa korvatorven turvotusta ja tukkeutumista ja värekarvatoiminnan häiriöitä. Korvatorven obstruktio johtaa ilmastoitumisen ja tyhjenemisen heikentymiseen ja välikorvan alipaineeseen. Värekarvatoiminnan häiriöt helpottavat bakteerien kertymistä. Nämä tekijät johtavat välikorvan bakteeritulehdukseen ylähengitystieinfektion yhteydessä. 

a: Nuori ikä on myös todella tärkeä riskitekijä. Pienet ja vaakasuorat korvatorvet ja heikko immuunipuolustus altistavat välikorvainfektioille. 

b: Merkitys on epäselvä, mutta on mahdollinen riskitekijä 

c: Passiivinen tupakointi on kyllä riskitekijä, mutta ei tärkein 
  </div>
</div>

## Potilas tulee vastaanotolle tulosyyllä ”nielemisvaikeus/palantunne”. Missä tilanteessa gastroskopia EI OLE ensisijainen tutkimus?

- a) Kaulan palpaatiossa henkitorven päällä tuntuu potilaan nielaistessa ylimääräistä
- b) Lyhytkestoinen, voimakas ruokapalan kulkeutumiseen liittyvä kipu
- c) Palan tunteeseen liittyy ylävatsakipua, kuiva yskä ja äänen käheysvaivaa
- d) Palan tunteeseen liittyy kiinteän nielemisen vaikeus

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      a

Kyseessä voi esim. olla ihan normaaleja rustorakenteita tai jotain muuta, mutta niitä ei näkyisi gastroskopiassa. 

b,c,d: Viittaavat ruokatorven ongelmiin -> gastroskopia 
  </div>
</div>

## Uniapnean ennuste, mikä seuraavista pitää paikkaansa?

- a) Painon pudotuksella ei voida vaikuttaa uniapnean vaikeusasteeseen.
- b) Hoitamattomaan vaikea-asteiseen uniapneaan liittyy riski sairastua sydän- ja verisuonitauteihin
- c) Hoitamattomalla uniapneapotilaalla on 10-kertainen riski joutua vakavaan tapaturmaan
- d) Uniapneapotilailla on hoidosta huolimatta normaaliväestöä korkeampi kuolleisuus

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      b

Uniapnea on yksi tärkeimmistä sekundaarisen hypertension aiheuttajista (toistuva hypoksemia -> lisääntynyt sympaattisen hermoston aktivaatio -> hypertensio), joka altistaa sydän- ja verisuonitaudeille. Hoitamaton uniapnea lisää kuolleisuutta sydän- ja verisuonisairauksiin 3–6-kertaisesti.

a: Voidaan vaikuttaa ja uniapnea todennäköisesti pahenee, jos lihavuutta ei hoideta.

c: Uniapneasta kärsivä saattaa torkahdella aika ajoin, joten myös riski joutua onnettomuuksiin ja tapaturmiin on suurentunut. Onnettomuusriski on suurentunut myös niillä hoitamattomilla uniapneapotilailla, jotka eivät edes huomaa olevansa väsyneitä päivisin. Riski ei kuitenkaan ole ihan 10-kertainen

d: Hoidettuna ei vaikuta merkittävästi kuolleisuuteen. 
  </div>
</div>

## Mikä seuraavista väitteistä EI pidä paikkaansa?

- a) Teräväkärkinen A-käyrä tympanogrammissa käytännössä poissulkee välikorvaeritteen
- b) Tympanometri tutkii tärykalvon liikkuvuutta ja välikorvan painetta mittaamalla tärykalvon admittanssia korvakäytävän paineen funktiona
- c) Vasemmalle siirtynyt käyrä tympanogrammissa viittaa eritteeseen välikorvassa
- d) Vähäinen vaikku korvakäytävässä ei haittaa tympanometriatutkimusta

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      c

Vasemmalle siirtynyt tympanogrammi viittaa C-tyyppiseen käyrään, joka kuvastaa välikorvan alipainetta, mutta ei suoraan eritettä. B-käyrä (flat) taas voisi viitata eritteisyyteen. 

a: Normaali A-käyrä tarkoittaa, että välikorvassa ei ole eritettä. Tympanometriassa A-tyypin käyrä tarkoittaa käyrää, jossa on erotettavissa selvä huippuosa, joka sijaitsee viitealueella (välikorvan paine lähellä vallitsevaa ympäristön ilmanpainetta; lähteestä riippuen -200-+30 dPa tai -100 -+30 dPa). Mitä terävämpi on käyrän huippu, sitä varmemmin välikorvassa ei ole eritettä. 

b: Totta. Admittanssilla tarkoitetaan helppoutta, jolla korvaan tuleva ääni pääsee etenemään värähtelysysteemiin. Admittanssia (tai impedanssia) voidaan mitata korvakäytävän paineen funktiona. Tällöin korvakäytävä suljetaan tiiviisti mittaustulpalla, jonka kautta voidaan säätää korvakäytävässä vallitsevaa ilmapainetta ja mitata admittanssia samanaikaisesti. Mittausta kutsutaan tympanometriaksi ja saatua tulosta tympanogrammiksi. Admittanssi saa huippunsa, kun paine on sama tärykalvon molemmilla puolilla; käyrästä voidaan siis lukea kulloinenkin välikorvan paine. 

d: Totta, kaikilla on vähän vaikkua korvassa. 

![](images/tympanometria.png)
![](images/tympanometriainaction.png)
  </div>
</div>

## Millä seuraavista limakalvomuutoksista on suurin riski muuttua maligniksi?

- a) Leukopalkia
- b) Erytroplakia
- c) Pemphigus
- d) Lichen ruber planus

<div class="solution">
  <button class="solution-button" data-label="Vastaus" data-hide-label="Piilota vastaus">
    Vastaus
  </button>
  <div class="solution-content">
      b

Seurannassa on arvioitu, että erytroplakialla on n. 20-50%:n malignisoitumisriski suusyöväksi. Erytroplakia on suun limakalvon tarkkarajainen tai epätarkkarajainen, kirkkaan punainen muutos, jota ei voida diagnosoida muuksi spesifiseksi muutokseksi. Erytroplakia on tyypillisesti tasainen tai ympäröivää limakalvoa alemmaksi painautunut, pinnaltaan sileä tai granulaarinen. Muutos on yleensä alle 1,5 cm:n kokoinen. Jos erytroplakiaan liittyy vaaleita alueita, muutosta kutsutaan yleensä erytroleukoplakiaksi

a: Leukoplakialla arviolta n. 5% riski. Maailmanlaajuisesti leukoplakioita esiintyy muutamalla prosentilla väestöstä. Erytroplakia on huomattavasti harvinaisempi kuin leukoplakia. Leukoplakia on vaalea tai pääosin vaalea suun limakalvomuutos, jota ei voida diagnosoida miksikään muuksi spesifiseksi muutokseksi. Se voi olla homogeeninen (tasaisen vaalea, tarkkarajainen) tai ei-homogeeninen (nodulaarinen, verrukoottinen tai erytroleukoplakinen). Ei voi helposti raaputtaa pois (vrt. pseudomembranoottinen kandidiaasi). 

c: Pemfigoidi tarkoittaa ryhmää kroonisia autoimmuunirakkulatauteja, joissa vasta-aineita muodostuu yhtä tai useampaa tyvikalvon antigeeniä kohtaan. Kaksi päämuotoa: bulloosi pemfigoidi ja limakalvopemfigoidi. Lievän tai paikallisen taudin hoitona suun limakalvomuutoksiin käytetään paikallisia glukokortikoideja. Mahdollisesti voi altistaa syöville, mutta harvemmin.

d: Punajäkälä ja likenoidit reaktiot (samankaltaisia leesioita, mutta reaktiivisena esim lääkkeille) altistavat myös syövälle. N. 1% punajäkälöistä ja n. 2-3% likenoideista reaktioista muuttuu syöväksi. Tyypillinen muutos varsinkin punajäkälässä on retikulaarinen muutos symmetrisesti limakalvoilla; havaitaan siis vaaleaa verkkokuvioitusta (ns. Wickhamin strioja)

![](images/erytroplakia.png)
  </div>
</div>